<?xml version="1.0" encoding="utf-8"?>
<document>
  <CHAPTER ID="012">
    <P id="1">
      <s id="1">Krize v odvětví rybolovu v důsledku zvýšení ceny ropy (rozprava)</s>
    </P>
    <SPEAKER ID="271" NAME="Předsedající">
      <P id="2">
        <s id="2">Dalším bodem jednání je rozprava o následujících otázkách:</s>
      </P>
      <P id="3">
        <s id="3">otázka Radě k ústnímu zodpovězení, kterou pokládá Philippe Morillon za Výbor pro rybolov a která se týká krize odvětví rybolovu způsobené nárůstem cen nafty - B6-0162/2008), a</s>
      </P>
      <P id="4">
        <s id="4">otázka Komisi k ústnímu zodpovězení, kterou pokládá Philippe Morillon za Výbor pro rybolov a která se týká krize odvětví rybolovu způsobené nárůstem cen nafty - B6-0163/2008).</s>
      </P>
    </SPEAKER>
    <SPEAKER ID="272" NAME="Philippe Morillon">
      <P id="5">
        <s id="5">autor. - (FR) Paní předsedající, dopřeji panu komisaři Borgovi trochu času, aby se usadil do křesla.</s>
        <s id="6">Podnětem k této otázce k ústnímu zodpovězení byla jednomyslná žádost těch skupin, které jsou členy výboru, jemuž mám tu čest předsedat, a jsem potěšen, že se dostává na pořad jednání po tak vynikající rozpravě, v níž jsme projednali řadu obecných záležitostí.</s>
      </P>
      <P id="6">
        <s id="7">Paní předsedající, pane úřadující předsedo Rady, pane komisaři, můj otec se narodil před více než sto lety ve vesnici poblíž Saint-Malo, již mám z dob svého mládí v paměti jako místo plné života, které bylo v podstatě závislé na zemědělství a rybolovu.</s>
        <s id="8">Dnes tato vesnice umírá na rakovinu způsobenou šířením smrtících buněk, kterými jsou letní sídla a postupný zánik všech činností, díky nimž toto místo žilo déle než jen šest letních týdnů v roce.</s>
      </P>
      <P id="7">
        <s id="9">Není to ojedinělý jev, naopak se s ním můžeme setkat prakticky podél celého pobřeží Evropy.</s>
        <s id="10">Tato situace přiměla pana komisaře Borga, jemuž vzdávám hold, aby navrhl integrovanou námořní politiku, která by nám měla umožnit ozdravení, zachování a oživení komunit žijících v pobřežních oblastech Evropy.</s>
        <s id="11">Pokud toto rozhodnutí znamená přeměnu GŘ pro rybolov na GŘ pro námořní politiku, neznamená to nutně, že Evropská unie je rozhodnuta být svědkem konce zdrojů, které musí naši rybáři v oceánech a mořích nadále využívat.</s>
      </P>
      <P id="8">
        <s id="12">Proč má Evropská unie jen dvě společné politiky, konkrétně společnou zemědělskou politiku a společnou rybářskou politiku?</s>
        <s id="13">Když se nad tím zamyslíte, odpověď je jednoduchá: je to proto, abychom na našem kontinentě mohli nadále získávat dostatečné množství potravin obděláváním půdy a rybolovem v mořích.</s>
        <s id="14">Právě v těchto odvětvích, a zejména v odvětví rybolovu, by proto mohl mít obrovský nárůst cen ropy klidně katastrofické následky.</s>
        <s id="15">Této profesi, kterou již silně otřásl úbytek zdrojů, dnes v podstatě hrozí zánik, což vysvětluje - ale neomlouvá - intenzivní projevy zoufalství, k nimž se někteří zástupci tohoto odvětví uchýlili a na některých místech v nich pokračují.</s>
      </P>
      <P id="9">
        <s id="16">Jsem proto potěšen, pane komisaři, že váš výkonný výbor nyní navrhuje několik opatření, která mají přinést okamžitou záchranu těchto nejohroženějších odvětví, včetně oprávnění členských států udělovat zvláštní přechodnou výjimku z pravidel zavedených za účelem provádění Evropského rybářského fondu v souladu s postupy, které mají být projednány, pane úřadující předsedo Rady, na další Radě ministrů ve složení pro zemědělství a rybolov v Lucemburku dne 24. června.</s>
      </P>
      <P id="10">
        <s id="17">Nezapomínejme však na skutečnost, že Evropská unie - a obecně celá planeta - musí být schopna nadále využívat moře a oceány, aby z nich získala potřebné potravinové zdroje.</s>
        <s id="18">Nemá smysl hájit a chránit ryby, když už nejsou rybáři, kteří by je chytali.</s>
        <s id="19">Tento zřejmý fakt podle mého názoru odůvodňuje podrobné návrhy, které budou zahrnovat nejen krátkodobé, ale i střednědobé a dlouhodobé hledisko, návrhy, na kterých pracujeme společně, pane komisaři, ve Výboru pro rybolov, návrhy, které pro vás dále detailně zpracují ostatní mí kolegové a předloží v návrhu usnesení, o němž se bude zítra hlasovat.</s>
      </P>
    </SPEAKER>
    <SPEAKER ID="274" NAME="Janez Lenarčič">
      <P id="11">
        <s id="20">úřadující předseda Rady. - (SL) Nejprve bych chtěl poděkovat váženému panu poslanci Evropského parlamentu, panu Morillonovi, za jeho otázku položenou za Výbor pro rybolov.</s>
        <s id="21">Dovolte mi hned v úvodu zdůraznit, že slovinské předsednictví si je vědomo závažnosti problému týkajícího se rostoucích cen paliv a jejich negativního dopadu na rybolov v EU.</s>
      </P>
      <P id="12">
        <s id="22">Mohu vám oznámit, že předseda Rady ve složení pro zemědělství a rybolov, ministr Iztok Jarc, se včera v Benátkách setkal s některými svými kolegy ministry, aby s nimi tuto záležitost projednal.</s>
        <s id="23">Společně ji prodiskutovali a připravili návrhy na řešení nynějších potíží v odvětví rybolovu EU, které budou v nadcházejících dnech projednány.</s>
        <s id="24">Rád bych však připomněl, že tato situace se netýká jen odvětví rybolovu.</s>
        <s id="25">Vysoké ceny paliv škodí celoplošně všem odvětvím, včetně zemědělství, dopravy a zpracovatelského průmyslu.</s>
      </P>
      <P id="13">
        <s id="26">Krize vyvolala závažnou situaci ve všech odvětvích.</s>
        <s id="27">Je proto záležitostí horizontální povahy, která zahrnuje prvky týkající se politiky hospodářské soutěže, státní pomoci a daňových opatření.</s>
        <s id="28">Závažnost této záležitosti a její negativní dopad na odvětví rybolovu EU přiměly slovinské předsednictví, aby ji zařadilo na pořad jednání Rady ve složení pro zemědělství a rybolov, které se bude konat příští týden, jak již zmínil pan Morillon.</s>
      </P>
      <P id="14">
        <s id="29">Ministři tak budou mít příležitost prezentovat svůj pohled na aktuální situaci a vyměnit si s panem komisařem Borgem své názory na nejvhodnější řešení.</s>
        <s id="30">Předsednictvo se dále rozhodlo změnit téma neformálního setkání ředitelů firem působících v odvětví rybolovu, které se bude konat koncem tohoto měsíce ve Slovinsku, aby ředitelé firem působících v odvětví rybolovu mohli tuto palčivou otázku také projednat.</s>
        <s id="31">To vše přichází poté, co se Rada na svých několika nedávných schůzích konaných v různém složení zabývala otázkou rostoucích cen energií, o kterých jsme hovořili v předchozím bodě jednání.</s>
      </P>
      <P id="15">
        <s id="32">Dovolte mi vysvětlit podrobněji závěry Rady Ecofin.</s>
        <s id="33">S ohledem na cenu ropy vyjádřila Rada obavu nad přetrvávajícím růstem cen ropy a projednala způsoby řešení souvisejících sociálních a ekonomických dopadů.</s>
        <s id="34">Zdůraznila potřebu podporovat rozvoj energetické účinnosti a alternativních energetických zdrojů, zvýšit transparentnost ropných trhů, podporovat konkurenci na trzích s energií a rozvíjet dialog se zeměmi produkujícími ropu.</s>
      </P>
      <P id="16">
        <s id="35">Rada na této schůzi také vyzvala Komisi, aby podrobněji přezkoumala komoditní trhy a aby zvážila politická opatření zaměřená na omezení fluktuace cen.</s>
        <s id="36">Jak již zdůraznilo předsednictvo v ranní rozpravě, tato záležitost bude projednána také na zasedání Evropské rady, které začíná zítra.</s>
      </P>
    </SPEAKER>
    <SPEAKER ID="275" NAME="Joe Borg">
      <P id="17">
        <s id="37">člen Komise. - Pane předsedající, děkuji předsedovi Výboru pro rybolov, panu Morillonovi, za jeho otázku, díky níž mám příležitost zabývat se palivovou krizí.</s>
      </P>
      <P id="18">
        <s id="38">Na úvod bych rád uvedl, že jsem potěšen stávajícími velmi dobrými vztahy mezi Komisí a Výborem pro rybolov Evropského parlamentu, které se stále upevňují.</s>
      </P>
      <P id="19">
        <s id="39">Co se týče té konkrétní otázky, jsem si vědom potíží, s nimiž se odvětví rybolovu v důsledku prudkého nárůstu cen paliv potýká.</s>
        <s id="40">Tento nárůst představuje strukturální a dlouhodobou krizi, která ve vztahu k rybolovu nabývá velmi specifický - mám chuť říci dokonce unikátní - rozměr.</s>
        <s id="41">Dovolte mi, abych vám vysvětlil proč.</s>
      </P>
      <P id="20">
        <s id="42">Loďstvo EU se již mnoho let pohybuje v začarovaném kruhu nadměrné kapacity, nadměrného rybolovu a klesající ziskovosti.</s>
        <s id="43">Současně s tím rybáři nejsou schopni těžit ze snížených dodávek a stoupajících maloobchodních cen za produkty z ryb.</s>
        <s id="44">Marže jsou proto v mnoha segmentech minimální, takže toto odvětví je oproti jiným citlivější na dramatický růst nákladů, jak lze vidět na ceně ropy.</s>
      </P>
      <P id="21">
        <s id="45">Komise chápe, že je potřeba podniknout koordinovanou akci na úrovni EU, která vážnou krizi v odvětví odvrátí a která zajistí, že problém nebude prostě jen odsunut, ale že bude přímo řešen.</s>
        <s id="46">To znamená nejen poskytnout možnost pomoci v mimořádné situaci, ale také se zavázat, že bude konečně řešena její základní příčina - nadměrná kapacita, která maří všechny naše pokusy navrátit udržitelnost a ziskovost tohoto odvětví.</s>
      </P>
      <P id="22">
        <s id="47">Pan Morillon proto upozornil, že kolegium včera v zásadě schválilo obsah nouzového balíku opatření k řešení sociálních a ekonomických potíží způsobených dramatickým růstem ceny ropy, přičemž tato opatření mají zároveň vyřešit související strukturální problémy evropského loďstva.</s>
        <s id="48">Myslím si, že nejdůležitější je soustředit pomoc na loďstva, která jsou nejvíce závislá na palivu, a tedy nejvíce ovlivněna stávající nadměrnou kapacitou.</s>
      </P>
      <P id="23">
        <s id="49">Navrhujeme proto, aby členské státy vytvořily programy pro přizpůsobování loďstva, na jejichž základě budou odstraněny limity dostupnosti odměn za trvalé zastavení rybolovných činností - např. za vyřazení lodi z provozu.</s>
        <s id="50">Další pomoc na dočasné zastavení rybolovných činností by byla určena pro plavidla zahrnutá do těchto programů pro přizpůsobování loďstva a pomoc na částečné vyřazení plavidel z provozu by byla udělena provozovatelům, kteří nahradí větší stará plavidla menšími a energeticky úspornějšími.</s>
        <s id="51">Byla by zavedena také opatření umožňující přechodně snížit příspěvky zaměstnanců na sociální zabezpečení.</s>
      </P>
      <P id="24">
        <s id="52">Konkrétně by pomoc na dočasné zastavení rybolovných činností bylo možné využít u všech plavidel až na tři měsíce do konce roku 2008 pod podmínkou, že dotčená plavidla budou zahrnuta do plánu restrukturalizace.</s>
        <s id="53">Tato pomoc bude přizpůsobena tak, aby podporovala obnovu rybích populací a/nebo marketingové podmínky, kdykoli to bude možné.</s>
      </P>
      <P id="25">
        <s id="54">Na základě podrobnějších ekonomických analýz budou zváženy také úpravy režimu de minimis pro odvětví rybolovu tak, aby byl uplatněn strop ve výši 30 000 EUR na tři roky na jedno plavidlo a nikoli na jednu firmu, avšak při celkovém limitu 100 000 EUR na firmu.</s>
      </P>
      <P id="26">
        <s id="55">V plánu je také několik konkrétních iniciativ, jejichž cílem je podpořit cenu ryb v prvotním místě prodeje, a kromě prostředků dostupných z ERF Komise plánuje vyčlenit dalších 20-25 milionů EUR z rozpočtu SRP na financování ad hoc projektů v této oblasti.</s>
        <s id="56">Připravována jsou další opatření na podporu přechodu na energeticky úsporné technologie, zmírnění sociálních a ekonomických dopadů krize a opatření umožňující změnu programování a výplatu prostředků z ERF.</s>
      </P>
      <P id="27">
        <s id="57">Výše uvedená opatření budou zahrnovat přechodné výjimky z pravidel Evropského rybářského fondu s cílem podpořit rychlejší přizpůsobení loďstva EU nynější situaci a poskytnout dočasnou pomoc během přechodné fáze.</s>
      </P>
      <P id="28">
        <s id="58">Tento balík představím 24. června v Lucemburku Radě ministrů pro rybolov s tím úmyslem, aby byl již v červenci přijat k této záležitosti oficiální návrh.</s>
        <s id="59">Vzhledem k výjimečné situaci, v níž se odvětví rybolovu nachází, věřím, že se mohu spolehnout, že Rada i Parlament podpoří co nejrychlejší přijetí zmíněných opatření.</s>
      </P>
    </SPEAKER>
    <SPEAKER ID="276" NAME="Carmen Fraga Estévez">
      <P id="29">
        <s id="60">jménem skupiny PPE-DE. - (ES) Pane předsedající, skupina Evropské lidové strany prosazovala tuto rozpravu v přesvědčení, že vzhledem k závažnosti krize nemohou být naše orgány nadále lhostejné.</s>
      </P>
      <P id="30">
        <s id="61">Myslím, že jsme měli pravdu, protože Komise teprve včera poprvé ohlásila řadu opatření, které tento Parlament požadoval již několik let a z nichž některé jsou totožné s opatřeními obsaženými ve společném návrhu usnesení.</s>
      </P>
      <P id="31">
        <s id="62">Jak je uvedeno v usnesení, cena pohonných hmot používaných rybáři vzrostla za posledních pět let o více než 300 % a během ledna o více než 38 %, přičemž ceny se za posledních 20 let nezměnily, a v některých případech klesly až o 25 % v důsledku obrovského nárůstu dovážených produktů, kterými jsou často produkty pocházející z nezákonného rybolovu.</s>
      </P>
      <P id="32">
        <s id="63">Moje skupina zdůrazňuje, že neexistuje odvětví, které by dokázalo v těchto podmínkách přežít, a proto chce dnes spojit všechny, včetně Rady a Komise, s cílem zjistit o této záležitosti více informací a projednat balík opatření.</s>
      </P>
      <P id="33">
        <s id="64">Jsme potěšeni zejména tím, že opatření nakonec obsahují zvýšení pomoci de minimis na 100 000 EUR, i když bychom byli raději, kdyby tato pomoc byla přidělována na plavidlo a nikoli na podnik, jak požaduje Parlament a jak je uvedeno ve společném usnesení.</s>
      </P>
      <P id="34">
        <s id="65">Plně podporujeme snížení sociálních nákladů a zprávu o větší flexibilitě Evropského rybářského fondu (ERF) umožňující všem zájemcům restrukturalizovat své podnikání, nahradit nynější motory plavidel efektivnějšími nebo, jak jste uvedl, získat dodatečnou pomoc pro dočasné zastavení rybolovných činností.</s>
      </P>
      <P id="35">
        <s id="66">Přesto se domníváme, pane komisaři, že máme další soubor opatření, který vyžadoval stejný důraz a který měl být rozpracován stejně podrobně jako opatření zaměřená na restrukturalizaci odvětví: mám na mysli tržní opatření, jako je reforma společné organizace trhu, která rybářům umožňuje mít větší slovo při stanovování cen, konkrétnější opatření týkající se označování produktů, a především opatření, která prokazují jasnou vůli Rady a Komise bojovat proti nezákonnému rybolovu.</s>
      </P>
      <P id="36">
        <s id="67">Vítáme proto některá opatření, která představují krok správným směrem, ale musíme se zamyslet nad tím, zda jsme mohli zabránit tomu, aby se odvětví rybolovu dostalo do tak kritické situace, kdybychom reagovali mnohem dříve.</s>
      </P>
    </SPEAKER>
    <SPEAKER ID="277" NAME="Rosa Miguélez Ramos">
      <P id="37">
        <s id="68">jménem skupiny PSE. - (ES) Pane předsedající, s radostí vítám opatření, která oznámila Komise.</s>
        <s id="69">Zdá se, že v některých případech mají širší dosah, než požadoval Parlament ve svém návrhu usnesení.</s>
        <s id="70">Skutečnost, že v nabitém programu tohoto dílčího zasedání se nám podařilo vytvořit prostor pro rozpravu o této záležitosti, nám dává představu, jaký význam přikládá sněmovna této záležitosti.</s>
      </P>
      <P id="38">
        <s id="71">Domnívám se, že v těchto poněkud pohnutých časech by Evropané měli tuto záležitost řešit pomocí účinných a spravedlivých mechanismů.</s>
        <s id="72">Ty by mohly mít formu velmi žádaného zvýšení flexibility Evropského rybářského fondu (ERF), což by nám umožnilo přijmout naléhavá opatření na úrovni Společenství.</s>
      </P>
      <P id="39">
        <s id="73">Řešení na vnitrostátní úrovni, jaká navrhují některé členské státy, by vedla pouze k nerovnováze.</s>
      </P>
      <P id="40">
        <s id="74">Doufáme, pane komisaři, že Komise bude příští pondělí na jednání Rady ministrů schopna tyto záležitosti blíže objasnit a dosáhnout dohody s Radou ministrů v tom, jak lze ERF využít k pomoci těm skupinám loďstva, které jsou zasaženy nejvíce.</s>
      </P>
      <P id="41">
        <s id="75">Zdá se, že je také nutné jednou provždy prošetřit mechanismy stanovování cen.</s>
      </P>
    </SPEAKER>
    <SPEAKER ID="278" NAME="Elspeth Attwooll">
      <P id="42">
        <s id="76">jménem skupiny ALDE. - Pane předsedající, musíme zdůraznit skutečnost, že velká část rybářů provozuje malé podniky.</s>
        <s id="77">Mají omezené právo rybolovu.</s>
        <s id="78">Aby toto právo využili, musí investovat do lodí, rybářského náčiní a bezpečnostních zařízení.</s>
        <s id="79">To může znamenat splácení velkých půjček.</s>
        <s id="80">Musí také platit za oprávnění a v některých případech také za kvóty.</s>
        <s id="81">Vynakládají dále značné provozní náklady, například za pracovní sílu, opravy a samozřejmě za palivo.</s>
      </P>
      <P id="43">
        <s id="82">Vzhledem k pravidlům pro kvóty a počet dnů na moři je možné, že musí urazit dlouhé vzdálenosti, aby chytili prodejný úlovek, což se jim nemusí vždy podařit, zvláště je-li špatné počasí.</s>
        <s id="83">Jsou-li úspěšní, nemají kontrolu nad cenou ulovených ryb.</s>
        <s id="84">V mnoha případech jsou závislí na cenách, kterých lze dosáhnout v dražbě.</s>
        <s id="85">Nemají prostě prostředky pro kompenzaci rostoucích nákladů.</s>
      </P>
      <P id="44">
        <s id="86">Usnesení obsahuje různé praktické způsoby pomoci, a to prostřednictvím pravidla de minimis a jeho přehodnocení směrem nahoru.</s>
        <s id="87">Naléhavě žádám všechny členské státy, aby využily příležitostí, které se díky tomuto pravidlu naskytly, aby byly zachovány vyrovnané šance.</s>
      </P>
      <P id="45">
        <s id="88">Naléhavé jsou také kroky zaměřené na potlačení nezákonného, nehlášeného a neregulovaného rybolovu a umožňující nejen udržet cenu zákonně ulovených ryb, ale i zachování rybích populací.</s>
        <s id="89">Týká se to také zlepšení požadavků na označování.</s>
        <s id="90">Ostatní navrhovaná opatření, zahrnující restrukturalizaci a přesahující až k energetické účinnosti a alternativním zdrojům energie, plní také ekologické účely.</s>
        <s id="91">Jejich přijetím můžeme poskytnout výhody jak našim ztrápeným rybářům, tak i naší ohrožené planetě.</s>
      </P>
    </SPEAKER>
    <SPEAKER ID="279" NAME="Marie-Hélène Aubert">
      <P id="46">
        <s id="92">jménem skupiny Verts/ALE. - (FR) Pane předsedající, pane komisaři, jak jste připomněli, tato strukturální krize je hluboká a dlouhodobá.</s>
        <s id="93">Vyžaduje proto řešení, která budou také dlouhodobá, a to nejen v odvětví rybolovu, ale ve všech dotčených odvětvích.</s>
      </P>
      <P id="47">
        <s id="94">Je třeba také říct, že současná krize je jednoznačně výsledkem mnohaletého přehlížení závislosti odvětví rybolovu na palivu - na levném palivu, přehlížení bezhlavé honby v jakýchsi závodech ve vyzbrojování se stále výkonnějšími plavidly, které dokážou dojet do čím dál větších vzdáleností a přivézt čím dál větší množství ryb.</s>
        <s id="95">Toto jsou také některé ze záležitostí, které musíme vyřešit.</s>
      </P>
      <P id="48">
        <s id="96">Problém drahé ropy nelze oddělit od všech dalších otázek, které ovlivňují odvětví rybolovu - řízení rybích populací, cenové politiky, světový obchod, kontrola nezákonného rybolovu.</s>
        <s id="97">Je těžké zabývat se touto záležitostí odděleně od ostatních.</s>
      </P>
      <P id="49">
        <s id="98">Dotace a pomoc, jejichž poskytnutí Komise navrhuje a které jsou podle mého názoru zaměřeny správným směrem, budou zejména ze strany veřejnosti přijatelné pouze tehdy, budou-li doprovázeny hlubokou změnou orientace politik rybolovu a rybolovných postupů.</s>
        <s id="99">Pokud jde o nás, litujeme, že společné kompromisní usnesení ve skutečnosti nestanovuje podmínky pro pomoc a dotace, které lze přidělit na tuto změnu orientace a na závazek skoncovat s nadměrnými kapacitami loďstva a přejít k lepšímu řízení rybích populací a lepší ochraně mořských ekosystémů.</s>
        <s id="100">To je navíc podmínka, na které závisí ekonomická a sociální životaschopnost rybolovu.</s>
        <s id="101">Byli bychom rádi, aby členské státy přijaly plnou odpovědnost samy za sebe a skoncovaly s demagogickou praxí slibování peněz, které nemají, aniž by přitom předložily jakékoli udržitelné politiky pro odvětví rybolovu.</s>
      </P>
    </SPEAKER>
    <SPEAKER ID="280" NAME="Pedro Guerreiro">
      <P id="50">
        <s id="102">jménem skupiny GUE/NGL. - (PT) Důvodem této rozpravy je skutečnost, že se rybáři, včetně portugalských, rozhodli společně požadovat opatření, která byla před časem navržena.</s>
        <s id="103">Jejich požadavek je reakcí na rostoucí ceny paliv, tedy benzinu i motorové nafty, a na socioekonomickou krizi odvětví danou lhostejným přístupem zejména ze strany Evropské unie.</s>
      </P>
      <P id="51">
        <s id="104">Naše skupina předložila vlastní návrh usnesení, ve kterém vysvětlujeme návrhy, z nichž některé již byly Evropským parlamentem přijaty, a předkládáme nová opatření reagující na potřeby odvětví.</s>
      </P>
      <P id="52">
        <s id="105">Tato opatření by poskytla podporu plavidlům s motorem na benzin, podobně jako je tomu u plavidel s motorem na motorovou naftu, stanovila by maximální cenovou úroveň nebo dodatečnou slevu na palivo ve výši 40 centů na litr, zlepšila by ceny v prvotním bodě prodeje bez dopadů na ceny pro koncového zákazníka, zajistila by, že při stanovování směrných cen budou zohledněny výrobní náklady jako jedny z variabilních nákladů, a posádkám plavidel by zajistila spravedlivý výdělek.</s>
      </P>
      <P id="53">
        <s id="106">Je nutné učinit rozhodnutí reagující na stoupající cenu paliva a proces tvorby cen za ryby v prvotním bodě prodeje.</s>
        <s id="107">Jedná se o dva hlavní faktory, které jsou jádrem zhoršující se krize odvětví.</s>
      </P>
    </SPEAKER>
    <SPEAKER ID="281" NAME="Jeffrey Titford">
      <P id="54">
        <s id="108">jménem skupiny IND/DEM. - Pane předsedající, obrovský nárůst ceny ropy, o kterém dnes hovoříme, může být klidně poslední kapkou, která přesáhne mez únosnosti všech britských rybářů.</s>
        <s id="109">Již teď jsou unaveni nekonečnými nařízeními a omezujícími kvótami, které na ně tento orgán chrlí, a sráží tak jejich odvětví na kolena.</s>
      </P>
      <P id="55">
        <s id="110">Nyní jsou v nevděčné pozici, neschopni vyplout na moře, aby chytili skrovné množství ryb, které je jim zatím dovoleno ulovit, protože vzhledem k ceně paliva je to ztrátová činnost již před vyplutím.</s>
        <s id="111">Britská vláda se o ně již několik let nestará a znovu to ukázala u dotací na palivo, které jim měly pomoci přestát nynější krizi.</s>
      </P>
      <P id="56">
        <s id="112">Někteří rybáři v mé oblasti jsou nuceni vyhledat právní posouzení své situace, protože podle SRP by jim mělo být zaručeno, aby si rybolovem vydělali na živobytí.</s>
      </P>
      <P id="57">
        <s id="113">Britská strana za nezávislost se domnívá, že SRP představuje strašnou katastrofu, z níž by se měla Británie vymanit, aby znovu získala kontrolu nad svými vodami, dokud jí ještě nějací rybáři zůstali.</s>
      </P>
    </SPEAKER>
    <SPEAKER ID="282" NAME="Struan Stevenson" AFFILIATION="PPE-DE">
      <P id="58">
        <s id="114">Pane předsedající, jsem velmi rád, že se dnes pan komisař ve svém projevu zabýval mnohem rozsáhlejší krizí, která byla znásobena prudkým růstem ceny motorové nafty.</s>
        <s id="115">Jak právě uvedl pan Titford, s nímž se shodnu jen zřídka, ale v tomto případě s ním souhlasím, u některých států zabývajících se rybolovem jsou obrovské náklady důsledkem menších kvót a klesajících cen za ryby.</s>
        <s id="116">Situace je natolik špatná, že ve Velké Británii nyní některé posádky vydělávají méně než 100 GBP týdně, což nutí stovky těchto pracovníků odejít z tohoto odvětví přesně ve chvíli, kdy potřebujeme, aby se do něj zapojilo více mladých lidí.</s>
        <s id="117">Jak každý v této sněmovně ví, mnoho plavidel si již nemůže dovolit vyplout.</s>
        <s id="118">Každá cesta na moře je pro ně ztrátová.</s>
        <s id="119">Rozhořčení rybáři blokují přístavy, stávkující řidiči nákladních aut odmítají přepravit náklad.</s>
        <s id="120">A to znamená, že trhy s rybami jsou v nejproduktivnějším období roku zcela narušené.</s>
      </P>
      <P id="59">
        <s id="121">Velmi mě však povzbudily opatření a návrhy, které nám dnes odpoledne představil pan komisař Borg.</s>
        <s id="122">Členské státy, které předložily návrhy programů pro přizpůsobování loďstva nebo návrhy na celkovou restrukturalizaci jejich odvětví rybolovu, mohou získat pomoc z Evropského rybářského fondu, což znamená krok vpřed směrem ke zmírnění akutní krize zmítající nyní tímto odvětvím.</s>
      </P>
      <P id="60">
        <s id="123">Jsem hluboce zahanben, že britská vláda odmítá tuto pomoc přijmout, odmítá o tuto spolufinancovanou pomoc požádat.</s>
        <s id="124">Je strašné, že by naši rybáři měli nakonec rybařit ve stejných vodách a lovit stejné druhy ryb jako rybáři z ostatních sousedních států, kteří tuto pomoc obdrží.</s>
        <s id="125">Tím se deformace trhu jen prohloubí.</s>
      </P>
      <P id="61">
        <s id="126">Je proto třeba podporovat vytváření menšího, energeticky efektivnějšího loďstva, které lépe vyhovuje možnostem rybolovu.</s>
        <s id="127">Myslím, že prostřednictvím návrhů Komise toho lze dosáhnout.</s>
      </P>
    </SPEAKER>
    <SPEAKER ID="283" NAME="Paulo Casaca" AFFILIATION="PSE">
      <P id="62">
        <s id="128">(PT) Domnívám se, že musíme chápat, že zvýšení ceny nafty je v této krizi katalyzátorem stavu, který již dříve nebyl životaschopný a vyvolával velké obavy.</s>
      </P>
      <P id="63">
        <s id="129">Je to také - a mám pocit, že je třeba to zdůraznit - krize evropských dimenzí, takže není správné pokoušet se to řešit na vnitrostátní úrovni.</s>
      </P>
      <P id="64">
        <s id="130">Zatřetí chci pogratulovat panu komisaři a Komisi k plánu, který byl právě představen.</s>
        <s id="131">Podle mého názoru jde o správná opatření, a i když možná nejsou dost rozsáhlá, pomohou vyřešit problém od základů, včetně strukturálních faktorů, které jej způsobily.</s>
      </P>
      <P id="65">
        <s id="132">Doufám, že touto cestou můžeme pokračovat, protože mám pocit, že je správná.</s>
      </P>
    </SPEAKER>
    <SPEAKER ID="284" NAME="Jacky Hénin" AFFILIATION="GUE/NGL">
      <P id="66">
        <s id="133">- (FR) Pane předsedající, každý rybářský přístav v Evropské unii naléhavě volá po dvou věcech: po stanovení standardní ceny za ropu v celé Evropě ve výši 40 centů za litr a po jednotném stanovování kvót.</s>
      </P>
      <P id="67">
        <s id="134">Tyto oprávněné požadavky jsou pro odvětví rybolovu a pro pracovní místa, která poskytuje, zásadní.</s>
        <s id="135">Obrovský nárůst ceny ropy a zachování rybích populací jsou skutečné problémy.</s>
        <s id="136">Ukazuje se, že volný trh nedokáže mít kontrolu nad dopadem rostoucích cen paliva.</s>
        <s id="137">Ropné společnosti, dmoucí se svými zisky, na to reagují spekulacemi se zvýšenou poptávkou po jejich produktech v rozvíjejících se státech v naději, že tak rozbijí bank.</s>
        <s id="138">Snížením daně z paliva, která neustále roste, a zdaňováním ohromných zisků ropných společností bychom mohli snadno splnit požadavky rybářů, aniž bychom potřebovali dotace, zvláště dotace vyplácené nahodile.</s>
      </P>
      <P id="68">
        <s id="139">Navíc rybáři již nebudou dále akceptovat skutečnost, že s nimi Komise jedná jako s viníky porušující námořní pravidla, přičemž Komise jen kryje skutečné darebáky, kterými jsou vlajky podle práva výběru a rybářské kartely.</s>
        <s id="140">Nikdo nemá větší zájem na zachování rybích populací v mořích než rybáři.</s>
        <s id="141">Je třeba zcela reformovat systém a místo nastolení diktatury vycházející z měřítek pseudoodborníků by Komise měla raději demokraticky spolupracovat s odborníky z odvětví rybolovu.</s>
      </P>
    </SPEAKER>
    <SPEAKER ID="285" NAME="Ioannis Gklavakis" AFFILIATION="PPE-DE">
      <P id="69">
        <s id="142">(EL) Pane předsedající, vítám pana komisaře a úřadujícího předsedu.</s>
      </P>
      <P id="70">
        <s id="143">Odvětví rybolovu trpí posledních pět let následky rostoucích cen paliv, které se od roku 2004 zvýšily o 240 %.</s>
        <s id="144">Komise a Evropský parlament přijímají opatření k vyřešení tohoto problému, ale situace se zatím nezměnila, právě naopak, zhoršila se.</s>
      </P>
      <P id="71">
        <s id="145">Od počátku roku 2008 jsme v regionu zaznamenali zvýšení cen o 40 %.</s>
        <s id="146">Mnoho rybářů - Francouzi, Italové, Portugalci, Řekové a Španělé - začalo své lodě přivazovat.</s>
        <s id="147">Proč?</s>
        <s id="148">Protože náklady na rybolov jsou vyšší než cena, kterou za ryby dostanou.</s>
      </P>
      <P id="72">
        <s id="149">Velmi se obávám, že to znamená zkázu velmi citlivé sociální skupiny.</s>
        <s id="150">Skupiny, která udržuje tradice, a mám tedy na mysli naše rybáře.</s>
        <s id="151">Musíme je před hrozící katastrofou ochránit.</s>
        <s id="152">Schvaluji nabídku zintenzivnit všechna opatření navrhovaná mými kolegy poslanci, která jsou zaměřena na boj proti nezákonnému rybolovu a na řešení souvisejících problémů.</s>
        <s id="153">Chci však také doplnit velmi důležitý bod.</s>
        <s id="154">Musí být uveden v činnost Evropský rybářský fond tak, aby zajistil zdroje, kterými pomůžeme našim rybářům přežít.</s>
        <s id="155">Pokud se tak nestane, budeme čelit docela velké krizi.</s>
      </P>
    </SPEAKER>
    <SPEAKER ID="286" NAME="Stavros Arnaoutakis" AFFILIATION="PSE">
      <P id="73">
        <s id="156">(EL) Pane předsedající, pane komisaři, dámy a pánové, v důsledku nekontrolovaného růstu cen paliva přibývá hlasitých protestů a projevů zoufalství ze strany rybářů v mnoha členských státech.</s>
        <s id="157">Nemůžeme být nadále jen pasivními diváky těchto rázných protestů.</s>
        <s id="158">Je nesmírně důležité, aby EU okamžitě přijala opatření poskytující pomoc lidem provozujícím tuto profesi, kteří strádají, aniž by měli jiné možnosti nebo prostředky pro řešení této situace.</s>
      </P>
      <P id="74">
        <s id="159">Pokud EU nezajistí okamžitá řešení, budeme stát před politickým problémem týkajícím se efektivnosti EU při řešení naléhavých situací, jako je ta, kterou právě zažíváme.</s>
        <s id="160">Toto přesouvání odpovědnosti z Komise na členské státy a zpět musí jednou provždy skončit.</s>
        <s id="161">Někdo musí každopádně přijmout odpovědnost a iniciativu a podle naší evropské vize je to úkol EU.</s>
        <s id="162">Evropské politiky, pane komisaři!</s>
        <s id="163">Myslím, že vaše návrhy jsou krokem správným směrem.</s>
      </P>
    </SPEAKER>
    <SPEAKER ID="287" NAME="Cornelis Visser" AFFILIATION="PPE-DE">
      <P id="75">
        <s id="164">- (NL) Pane předsedající, odvětví rybolovu se v důsledku vysokých cen paliva nachází ve velmi špatném stavu.</s>
        <s id="165">Jen v roce 2008 se ceny motorové nafty zvýšily o více než 38 %, a prozatím nejsou patrné žádné známky toho, že by se růst cen mohl zastavit.</s>
        <s id="166">V mé zemi, v Nizozemí, bylo již asi 15 lodí z loďstva trawlerů vyřazeno z provozu, protože každá cesta na moře za účelem rybolovu je ztrátová.</s>
        <s id="167">Příčinou takto dramatické situace však není pouze prudký růst cen.</s>
        <s id="168">Část odpovědnosti za tuto situaci nese také dovoz velkého množství ryb za nízké ceny ze států mimo Evropskou unii.</s>
        <s id="169">Do Nizozemí jsou dovážena velká množství platýse zlatého a tichomořského jazyka, a někdy jsou prodávána jako jazyk obecný a platýs velký.</s>
        <s id="170">Tím se dostávají do nerovné konkurence s jazyky obecnými a platýsi velkými ulovenými holandskými rybáři.</s>
        <s id="171">Používání názvů těchto druhů ryb by mělo být kontrolováno častěji.</s>
      </P>
      <P id="76">
        <s id="172">Je také potřeba transformovat holandské loďstvo.</s>
        <s id="173">Stávající lodě jsou příliš velké a příliš závislé na fosilních palivech.</s>
        <s id="174">Všechny lodě by měly být v podstatě nahrazeny menšími víceúčelovými loděmi používajícími udržitelné rybolovné metody.</s>
      </P>
      <P id="77">
        <s id="175">Komise vydala bohužel jen přechodná povolení pro pět lodí používajících elektrickou stimulační metodu rybolovu jazyka obecného.</s>
        <s id="176">Rádi bychom jich viděli více.</s>
      </P>
      <P id="78">
        <s id="177">Toto odvětví potřebuje finanční zdroje, aby dokázalo přežít, a je třeba na tom brzy zapracovat.</s>
        <s id="178">Jsem potěšen návrhy pana komisaře.</s>
        <s id="179">Určité možnosti by se možná daly najít také v úsporách CO2 v odvětví rybolovu.</s>
        <s id="180">Bylo by dobré se na to znovu podívat.</s>
        <s id="181">Holandské rybářské loďstvo je odpovědné asi za 1 % celkových emisí CO2.</s>
        <s id="182">Toto množství chceme snížit o 20 %.</s>
        <s id="183">Podíváte-li se na cenu CO2, která je 25 EUR za tunu, naskýtá se tady příležitost.</s>
        <s id="184">Určitě tomu tak je v souvislosti s restrukturalizací, kdy zmizí loďstvo, takže dojde k celkovému snížení emisí CO2.</s>
        <s id="185">Mohli bychom to spočítat na základě sedmiletých odpisů.</s>
        <s id="186">Doufám, že Komise tyto návrhy postoupí dál.</s>
        <s id="187">Parlament je jistě podpoří, ale vy byste pro to mohli také něco udělat.</s>
      </P>
    </SPEAKER>
    <SPEAKER ID="288" NAME="Avril Doyle" AFFILIATION="PPE-DE">
      <P id="79">
        <s id="188">Pane předsedající, společná rybářská politika ostudně selhává a přispívá k výraznému úbytku rybích populací.</s>
        <s id="189">Neplní svůj účel.</s>
      </P>
      <P id="80">
        <s id="190">Nedávné zvýšení cen námořního paliva - podle Komise jde o zvýšení o více než 240 % oproti roku 2004 a o více než 30 % za poslední měsíce - pouze zhoršilo již dostatečně prokázanou devastaci rybářských oblastí a odvětví rybolovu v Evropě.</s>
      </P>
      <P id="81">
        <s id="191">Všichni shodneme na tom, že na úrovni EU i členských států je potřeba bezodkladně přijmout určitá krátkodobá opatření, která zmírní závažnou situaci rybářů, kapitánů lodí a jejich posádek, tedy opatření jako například vhodná úroveň státní pomoci, třeba snížení daně z paliva nad určitou cenu, finanční podpora na vyřazení lodí z provozu a větší kontrola dovozu ryb pocházejících z nezákonného rybolovu, což je jen několik z celé řady možností.</s>
        <s id="192">Nicméně my jako tvůrci politik se musíme dívat i do budoucnosti.</s>
        <s id="193">Je čas, abychom zvážili nové možnosti, které budou součástí střednědobého až dlouhodobého plánu restrukturalizace, a také nezbytné příspěvky na vyřazení lodí z provozu tak, aby kapacita lodí odpovídala dostupným zdrojům.</s>
      </P>
      <P id="82">
        <s id="194">A co kdybychom namísto dalšího prosazování arogantních nařízení, která ničí odvětví rybolovu a současně vyvolávají značný úbytek rybích populací, zvolili přístup založený na trhu se systémem prodejních kvót?</s>
        <s id="195">Současná společná rybářská politika zvráceně podněcuje nemorální a neudržitelnou praxi zbavování se náhodných úlovků a nedorostlých ryb, jelikož jejich lov je nezákonný.</s>
        <s id="196">Touto záležitostí jsme se nedávno zabývali ve zprávě pana Schlytera.</s>
        <s id="197">Tento problém je znásoben nezákonným dovozem, nehlášeným a neregulovaným rybolovem, jak bylo projednáváno na posledním dílčím zasedání.</s>
      </P>
      <P id="83">
        <s id="198">Podle některých odborníků, jako je Thorvaldur Gylfason, profesor ekonomie na Islandské univerzitě, by obchodní politika založená na poplatcích a stanovená nezávislým úřadem mohla přinést hodnotu každému kilogramu udržitelných ryb, takže by neexistovala motivace ke zbavování se ryb nebo nezákonnému rybolovu.</s>
        <s id="199">Cožpak by Komise a Rada nesouhlasily, aby systém prodejních kvót vycházející z ekonomických a ekologických principů s řízením založeným na ekosystémech dokázal na jedné straně zachovat hodnotné mořské zdroje pro současné a budoucí generace a na druhé straně poskytnout útěchu produktivním a efektivním rybářům, kteří zoufale volají po reformě?</s>
      </P>
      <P id="84">
        <s id="200">Ano, pro řešení současné krize námořních paliv potřebujeme mimořádná krátkodobá opatření, společně se střednědobou a dlouhodobou restrukturalizací, vycházející z ekologických a ekonomických zásad, namísto toho, abychom dělali zločince z našich nejproduktivnějších a neefektivnějších rybářů, kteří nemohou spát, protože - jak uvedl jeden mluvčí irských rybářů - přemýšlejí nad tím, zda přijdou nejdříve o loď nebo o dům.</s>
      </P>
    </SPEAKER>
    <SPEAKER ID="289" NAME="Daniel Varela Suanzes-Carpegna" AFFILIATION="PPE-DE">
      <P id="85">
        <s id="201">(ES) Pane předsedající, z iniciativy mé skupiny a s podporou všech poslanců diskutujeme o vážné krizi odvětví rybolovu, a činíme tak odděleně od celkové ropné krize, protože i když cena paliv krizi zhoršila, je jen poslední kapkou, po které přetekl pohár.</s>
      </P>
      <P id="86">
        <s id="202">Krize je mnohem hlubší a je třeba ji okamžitě řešit.</s>
        <s id="203">Má-li být odvětví rybolovu zachráněno, musí se Komise, Rada a členské státy shodnout a přijmout plán, který naplní následujících 10 požadavků, jež vyplynuly z této rozpravy.</s>
      </P>
      <P id="87">
        <s id="204">Zaprvé: častější kontrola nezákonných dovozů.</s>
        <s id="205">Zadruhé: častější kontrola zákonných dovozů.</s>
        <s id="206">Zatřetí: reforma společné organizace trhu s větším důrazem na ceny pro rybáře při prvotním prodeji.</s>
        <s id="207">Začtvrté: změna orientace pomoci z Evropského rybářského fondu.</s>
        <s id="208">Zapáté: přeprogramování vnitrostátních operačních plánů.</s>
        <s id="209">Zašesté: výplata a zvýšení částky pomoci de minimis na jedno plavidlo.</s>
        <s id="210">Zdá se, že Komise to naštěstí chápe, ale je třeba vylepšit návrh, protože neobsahuje úplně přesně to, co chceme.</s>
        <s id="211">Zasedmé: přijetí fiskální pomoci.</s>
        <s id="212">Zaosmé: přijetí sociální pomoci.</s>
        <s id="213">Zadeváté: zvýšení průhlednosti a spotřebitelských záruk, označování a sledovatelnosti.</s>
        <s id="214">Zadesáté: spotřebitelské reklamní kampaně a podpora odvětví.</s>
      </P>
      <P id="88">
        <s id="215">Těchto 10 požadavků lze shrnout do dvou: větší platby a pomoc našim rybářům a sankce provinilcům.</s>
      </P>
      <P id="89">
        <s id="216">Pane komisaři, pane úřadující předsedo, buď to uděláme teď, nebo budeme muset odvětví rybolovu Evropské unie doslova fyzicky nést.</s>
        <s id="217">Vím, že pan komisař Borg si je těchto problémů vědom a dělá co může, ale domnívám se, že musíme pomoci tento návrh zlepšit.</s>
        <s id="218">Doufám, že Rada tak učiní příští týden.</s>
        <s id="219">Můžeme využít francouzského předsednictví, které tuto reformu prosazuje, aby ji plně zavedlo.</s>
      </P>
      <P id="90">
        <s id="220">Musíme využít dostupných příležitostí, protože rozhodující roli hraje čas.</s>
      </P>
    </SPEAKER>
    <SPEAKER ID="290" NAME="Duarte Freitas" AFFILIATION="PPE-DE">
      <P id="91">
        <s id="221">(PT) Pane předsedající, pane komisaři, dámy a pánové, budoucnost rybolovu ohrožují dva problémy: zaprvé udržitelnost zdrojů a zadruhé přežití rybářů.</s>
        <s id="222">Budoucnost proto musíme zajistit dvěma způsoby: zaprvé omezením rybolovu a zadruhé poskytnutím pomoci rybářům přežít a lépe rybařit.</s>
      </P>
      <P id="92">
        <s id="223">Zdá se, že Komise konečně připustila existenci těchto problémů, a některé vlády, jako například vláda Portugalska, které tuto záležitost zcela ignorovaly, si začínají uvědomovat blížící se katastrofu.</s>
      </P>
      <P id="93">
        <s id="224">Je třeba také poznamenat, že v některých zemích, jako je například Portugalsko, je 85 % lodí malé velikosti, z nichž téměř polovina je poháněna benzinem.</s>
        <s id="225">Je proto nutné vzít tuto záležitost na vědomí a určit opatření, která budou platit stejnou měrou pro každého, aby tak vlády neměly žádnou výmluvu.</s>
      </P>
      <P id="94">
        <s id="226">Měli bychom také zvážit, zda na tuto oblast uplatnit také část podpory, která existuje pro obchodní námořnictvo.</s>
        <s id="227">Jde například o podporu týkající se integrovaných příspěvků sociálního pojištění.</s>
        <s id="228">Je to proto, že strukturální opatření nebudou k ničemu a nemají žádnou budoucnost, pokud nezajistíme, že rybáři budou existovat i zítra.</s>
        <s id="229">Právě to je v sázce.</s>
      </P>
    </SPEAKER>
    <SPEAKER ID="291" NAME="Chris Davies" AFFILIATION="ALDE">
      <P id="95">
        <s id="230">Pane předsedající, zvýšení ceny ropy ovlivňuje každého.</s>
        <s id="231">Proč je tedy věnována zvláštní pozornost zrovna odvětví rybolovu?</s>
        <s id="232">Proč nedáme dotace prostě všem?</s>
      </P>
      <P id="96">
        <s id="233">Místní pobřežní rybáři budou zvýšením cen trpět nejméně, zatímco nejvíce budou strádat provozovatelé hlubinného rybolovu.</s>
        <s id="234">To jsou lidé, kteří provozují obrovská plavidla, cestují do velkých vzdáleností, zaměstnávají relativně málo lidí, ale starají se o velká množství ryb, což způsobuje hromadný úhyn ryb v mořích.</s>
      </P>
      <P id="97">
        <s id="235">V reakci na růst ceny ropy bychom měli uvolnit trh a nechat působit zákon poptávky a nabídky.</s>
        <s id="236">To poslední, co bychom měli udělat, je poskytnout dotace, které přispějí k vyhynutí ryb - to je politika šílenství.</s>
        <s id="237">Až všechny ryby vyhynou, měli bychom mít na paměti, že jsme pro to udělali vše.</s>
      </P>
    </SPEAKER>
    <SPEAKER ID="292" NAME="Seán Ó Neachtain" AFFILIATION="UEN">
      <P id="98">
        <s id="238">(GA) Pane předsedající, vítám balík, který navrhuje Komise.</s>
        <s id="239">Rád bych ale řekl, že - protože pocházím z Irska - Irsko nikdy nedostalo ze společné rybářské politiky náležitý podíl, což se minulý týden odrazilo v hlasování.</s>
      </P>
      <P id="99">
        <s id="240">Je nejvyšší čas, aby Evropská unie ukázala, že v období nouze dokáže poskytnout odvětví rybolovu pomoc, protože toto odvětví se v obtížné situaci skutečně nachází.</s>
        <s id="241">Nejhůře jsou na tom právě malí rybáři.</s>
      </P>
      <P id="100">
        <s id="242">Irsko má 11 % evropských moří, ale méně než 4 % kvót.</s>
        <s id="243">Politika nefunguje.</s>
        <s id="244">Nyní je však důležité, aby se Evropská unie sjednotila a ukázala, že dokáže přijít rybářům v nouzi na pomoc.</s>
        <s id="245">Žádám, aby bylo pro prosazení tohoto balíku učiněno cokoli a aby byl uveden v účinnost.</s>
      </P>
    </SPEAKER>
    <SPEAKER ID="293" NAME="Jim Allister" AFFILIATION="NI">
      <P id="101">
        <s id="246">Pane předsedající, balík pana komisaře je třeba v mnoha ohledech uvítat, pro mne je ale zásadní otázkou dodávky.</s>
        <s id="247">Jak zajistíte, aby se společnými normami dodávek řídily všechny členské státy EU, když některé z nich, například Velká Británie, odkud pocházím, stále odmítají přijmout jakékoli kroky finanční pomoci, i když to mají povoleno?</s>
      </P>
      <P id="102">
        <s id="248">Chtěl bych dnes pana komisaře požádat, aby v této věci nebyl neutrální, ale aby jednoznačně vyzval všechny členské státy, ať už nesedí se založenýma rukama a udělají to, co jim nyní tento balík dovoluje.</s>
      </P>
      <P id="103">
        <s id="249">Jinak bude naše společná rybářská politika stále méně účinná, bude zhoršovat nerovnováhu a pro odvětví bude znamenat větší katastrofu.</s>
      </P>
      <P id="104">
        <s id="250">Ještě k tomuto bodu - protože někteří moc rádi přehazují balík mezi vnitrostátními vládami a Komisí, mohl by pan komisař přesně určit, která opatření v tomto balíku zcela závisí na příspěvcích členských států a která ne, pokud tam taková vůbec jsou?</s>
      </P>
    </SPEAKER>
    <SPEAKER ID="294" NAME="Czesław Adam Siekierski" AFFILIATION="PPE-DE">
      <P id="105">
        <s id="251">(PL) Pane předsedající, rybolov je velmi zvláštním odvětvím naší ekonomiky.</s>
        <s id="252">Ekonomické subjekty působící v tomto odvětví jsou roztříštěné a rozptýlené na rozsáhlých územích.</s>
        <s id="253">Často se jedná o místní rodinné podniky.</s>
        <s id="254">Jejich rybolovná kapacita je omezena, a proto nejsou schopny zvýšit produkci, a získat tak i přes vyšší náklady dostatečné tržby.</s>
        <s id="255">Lze namítnout, že když se zvyšují náklady, měla by se zvýšit i cena za ryby, ale tento postup má svou hranici.</s>
        <s id="256">Kolik je spotřebitel ochoten zaplatit?</s>
        <s id="257">Na čí straně je v tom všem pravda?</s>
      </P>
      <P id="106">
        <s id="258">Navrhuji, aby byly rybářům uhrazeny zvláštní platby na palivo, které by jim pomohly vyrovnat se s obtížnou situací, v níž se nyní nacházejí.</s>
        <s id="259">Tyto platby by byly provázány s cenou ropy.</s>
        <s id="260">Rybáři a jejich rodiny nemají příležitost získat dodatečné výdělky z jiných činností.</s>
        <s id="261">Stručně řečeno, k rybářské politice je třeba zvolit nový přístup.</s>
      </P>
    </SPEAKER>
    <SPEAKER ID="295" NAME="Colm Burke" AFFILIATION="PPE-DE">
      <P id="107">
        <s id="262">Pane předsedající, v červenci 2007 jsem jel do Castletownbere v západním Corku, které se nachází v jihozápadní části Irska, a setkal jsem se tam s místní komunitou.</s>
        <s id="263">Již tehdy tam měli velké problémy.</s>
        <s id="264">Cena ropy od té doby dramaticky vzrostla.</s>
        <s id="265">V Irsku se cena ropy během posledních pěti let zvýšila prakticky o 300 %.</s>
        <s id="266">Cena ryb se ale nezvýšila.</s>
      </P>
      <P id="108">
        <s id="267">Nejde ale jen o pracovníky na trawlerech a vlastníky trawlerů, jde také o pobřežní komunity.</s>
        <s id="268">Je velmi důležité si uvědomit, že zvýšení ceny má dopad právě na lidi z těchto komunit.</s>
      </P>
      <P id="109">
        <s id="269">Vítám návrhy Komise, ale zároveň si myslím, že by měly být předloženy další návrhy týkající se řešení celé záležitosti zbavování se náhodných úlovků, a to se podle mého názoru prozatím neřeší a je třeba to řešit okamžitě.</s>
      </P>
      <P id="110">
        <s id="270">Je nutné, aby tyto činnosti byly účinnější a nákladově efektivnější, ale musíme také zajistit, aby se jimi lidé dokázali uživit: nejen lidé působící v tomto odvětví, ale také lidé žijící v pobřežních komunitách.</s>
      </P>
    </SPEAKER>
    <SPEAKER ID="296" NAME="José Ribeiro e Castro" AFFILIATION="PPE-DE">
      <P id="111">
        <s id="271">(PT) Chtěl bych požádat, aby ze zasedání 24. června vzešla dobrá zpráva také pro drobný a pobřežní rybolov v Portugalsku.</s>
      </P>
      <P id="112">
        <s id="272">Jak uvedl kolega Duarte Freitas, vyslechli jsme již mnoho na téma motorová nafta, finanční podpora na motorovou naftu, ale 85 % plavidel v Portugalsku působí v odvětví drobného rybolovu a více než polovina má motor na benzin.</s>
        <s id="273">Jedná se o malá plavidla s přívěsným motorem.</s>
        <s id="274">Těm se žádné podpory na benzin nedostává, úplně se na ně zapomnělo.</s>
        <s id="275">Je nezbytně důležité, aby byl vytvořen program pro benzin používaný v odvětví rybolovu, který bude podobný a ekvivalentní jako již existující program pro motorovou naftu.</s>
      </P>
      <P id="113">
        <s id="276">Minulý týden jsem jel lovit ryby s rybáři z Esposende a mohu dosvědčit, jak obrovskou oběť přinášejí.</s>
        <s id="277">Komise na tyto rybáře nedosáhne, pokud 24. června nepřijme opatření také pro drobný rybolov.</s>
      </P>
    </SPEAKER>
    <SPEAKER ID="297" NAME="Janez Lenarčič">
      <P id="114">
        <s id="278">úřadující předseda Rady. - (SL) Rád bych ve svém závěrečném stanovisku zdůraznil také to, že Rada si je vědoma obtížné situace v odvětví rybolovu v Evropské unii, ale je třeba rozlišit dva aspekty: jedním je specifický charakter odvětví rybolovu a druhým je vysoká cena ropy, která, jak již bylo řečeno, má dopad na mnoho odvětví, v podstatě na všechna, samozřejmě včetně odvětví rybolovu.</s>
      </P>
      <P id="115">
        <s id="279">Rada hledá řešení velmi aktivně: probíhají intenzivní konzultace, které vyvrcholí příští týden na zasedání Rady ve složení pro zemědělství a rybolov, a zároveň hledáme krátkodobá, střednědobá a dlouhodobá opatření, jejichž cílem je zachovat evropské rybářské oblasti, překlenout nynější obtížné období a zachovat pobřežní i hlubokomořský rybolov.</s>
      </P>
      <P id="116">
        <s id="280">Mohu vás ujistit, že jsem tuto rozpravu velmi pečlivě sledoval a že s názory vyjádřenými v této rozpravě, včetně vašich prvních reakcí na návrhy a plány předložené panem komisařem, bude podrobně seznámen předseda Rady ve složení pro zemědělství a rybolov.</s>
      </P>
    </SPEAKER>
    <SPEAKER ID="298" NAME="Joe Borg">
      <P id="117">
        <s id="281">člen Komise. - Pane předsedající, rád bych nejprve všem poděkoval za jejich komentáře, za nejrůznější otázky, které vznesli, a také za celkovou podporu balíku, který chce Komise navrhnout.</s>
      </P>
      <P id="118">
        <s id="282">Rád bych uvedl, že to není konec, ale právě začátek celého procesu.</s>
        <s id="283">Stále je potřeba protlačit tyto návrhy Komisí a Parlamentem a tady bych chtěl zopakovat, že potřebujeme vaši plnou podporu, aby tyto návrhy prošly co nejrychleji, zvláště v těch částech, které budou vyžadovat změnu právních předpisů.</s>
      </P>
      <P id="119">
        <s id="284">To, co jsem zde přednesl, představuje podle mého názoru omezení pružnosti při řešení krátkodobé krize, za účelem zavedení střednědobé a dlouhodobé perspektivy restrukturalizace umožňující dosáhnout opět udržitelnosti zdrojů a ziskovosti odvětví.</s>
        <s id="285">Souhlasím s tím, že tato opatření by neměla být vnímána izolovaně, ale v kontextu probíhajících diskusí týkajících se nezákonného, nehlášeného a neregulovaného rybolovu, zbavování se ryb, ekoznaček a nejrůznějších jiných opatření, která procházejí procesem přijetí.</s>
      </P>
      <P id="120">
        <s id="286">Co se týče například nezákonného, nehlášeného a neregulovaného rybolovu, doufám, že Rada příští úterý přijme navrhované nařízení umožňující účinný boj proti nezákonnému, nehlášenému a neregulovanému rybolovu, čemuž Evropský parlament poskytuje obrovskou podporu.</s>
      </P>
      <P id="121">
        <s id="287">Rád bych sdělil panu Daviesovi, že v souvislosti s tímto problémem nenavrhujeme bezhlavé vyhazování peněz, ale poskytnutí pomoci určené na restrukturalizaci, která - jak jsem uvedl - umožní navrátit udržitelnost a ziskovost rybolovu.</s>
        <s id="288">Rád bych pana Daviese pozval, aby přišel naše návrhy zkontrolovat, a pokud bude mít konkrétní připomínky, určitě je přivítáme.</s>
        <s id="289">Ano, místo toho, abychom několika velkým provozovatelům nadále umožňovali ovládat trh stanovováním cen za ryby, budeme raději usilovat o to, aby fungovaly správné tržní mechanismy.</s>
      </P>
      <P id="122">
        <s id="290">V reakci na to, co řekl pan Allister, bych rád uvedl, že díky balíku je pro členské státy zajímavější přijmout, co je k dispozici v rámci Evropského rybářského fondu, a proto doufáme v plné zapojení členských států.</s>
        <s id="291">Budeme o tom hovořit příští týden na zasedání Rady, abychom nyní navrhovaná opatření účinně zavedli.</s>
      </P>
      <P id="123">
        <s id="292">Projdu velmi stručně opatření, o nichž uvažujeme.</s>
      </P>
      <P id="124">
        <s id="293">Zvažujeme především naléhavá opatření, kde kromě prostředků, které již v Evropském rybářském fondu jsou, navrhujeme pomoc pro dočasné vyřazení rybářských plavidel z provozu (což také směřuje k udržitelnosti) na dobu nejvýše tří měsíců, která nebude svázána výhradně s biologickými důvody.</s>
        <s id="294">Prostřednictvím tohoto opatření by bylo možné financovat náklady na plavbu a fixní náklady plavidel.</s>
        <s id="295">Toto opatření se bude vztahovat pouze na případy, kdy se podniky využívající tuto pomoc výslovně závaží, že budou během šesti měsíců zahrnuty do plánu restrukturalizace.</s>
      </P>
      <P id="125">
        <s id="296">Druhé opatření se týká zvýšení míry pomoci z ERF na zařízení s nízkou spotřebou paliv.</s>
        <s id="297">Navrhujeme, aby byla míra povinné účasti soukromých subjektů na financování nižší, a to ve výši 40 % současné úrovně.</s>
      </P>
      <P id="126">
        <s id="298">Navrhujeme také dále rozšířit počet socioekonomických opatření, která jsou způsobilá získat prostředky z Evropského rybářského fondu.</s>
        <s id="299">U pomoci de minimis zvažujeme opatření, kdy bychom navrhli - prokáže-li se to v ekonomické analýze proveditelné - rozšířit pomoc de minimis z 30 000 EUR na podnik na 30 000 EUR na plavidlo, přičemž maximální limit by byl 100 000 EUR na podnik.</s>
      </P>
      <P id="127">
        <s id="300">Dlouhodobější opatření by se týkala prémií ERF na trvalé vyřazení loďstva z provozu v rámci restrukturalizace, takže bychom zrušili všechna omezení přístupu k prémiím na trvalé vyřazení z provozu; dále by se jednalo o další pomoc na dočasné vyřazení plavidel z provozu, takže po prvních třech měsících, o kterých jsem se zmínil, navrhneme období dalších tří měsíců během restrukturalizace, kdy budou plavidla z důvodu restrukturalizace bezpodmínečně odstavena.</s>
        <s id="301">To by bylo až do 1. ledna 2010, a případně další tři měsíce, pokud potřeby restrukturalizace budou trvat i po 1. lednu 2010.</s>
        <s id="302">Takže by to bylo maximálně šest měsíců po těch třech měsících poskytnutých jako naléhavá pomoc.</s>
      </P>
      <P id="128">
        <s id="303">Připravujeme také zvýšení míry pomoci na programy modernizace.</s>
        <s id="304">Dnes je povinná účast soukromých subjektů na financování rybolovného zařízení 60 % a na financování výměny motoru 80 %.</s>
        <s id="305">Navrhujeme snížit účast soukromých subjektů na 40 %.</s>
        <s id="306">Uvědomujeme si totiž, že soukromý sektor - soukromí podnikatelé, rybáři - nejsou v takové pozici, aby byli schopni výrazně se podílet na financování restrukturalizace ze své vlastní kapsy.</s>
        <s id="307">Snažíme se rybářům restrukturalizaci co nejvíce usnadnit poskytnutím lvího podílu na nákladech, které jim vzniknou.</s>
      </P>
      <P id="129">
        <s id="308">Počítáme také s pomocí na částečné vyřazení plavidel z provozu.</s>
        <s id="309">Jinými slovy, pokud má podnik skupinu plavidel, která představuje řekněme 100 000 tun, z čehož 50 000 nebo 60 000 tun se podnik zaváže vyřadit z provozu, a ponechá si 40 000 tun, z nichž chce sestavit nová plavidla, pak na rozsah částečného vyřazení z provozu - tedy na 50 000 nebo 60 000 tun - dostane tento podnik pomoc na částečné vyřazení z provozu.</s>
        <s id="310">To by samozřejmě znamenalo, že by se snížila velikost loďstva.</s>
        <s id="311">Měli byste novější loďstvo, ale to by znamenalo, že by byl vykompenzován objem, o který by bylo loďstvo sníženo.</s>
      </P>
      <P id="130">
        <s id="312">Navrhujeme také sociální pomoc ve formě nižších příspěvků na sociální zabezpečení.</s>
        <s id="313">Jinými slovy navrhujeme, aby existovala možnost osvobodit od placení příspěvků rybáře, nikoli podniky, které je zaměstnávají, a to pod podmínkou, že nebude snížena odměna rybářů a že rybářům zůstanou stejné sociální výhody v rámci stávajících programů.</s>
      </P>
      <P id="131">
        <s id="314">K tržním opatřením, tedy záležitosti, o které se zmínila paní Fragová, bych rád uvedl, že navrhujeme různá opatření: lepší vyjednávací pozici rybářů vůči zpracovatelskému průmyslu a distributorům, a to spojením sil s většími organizacemi producentů nebo místními odbytovými sdruženími; zavedení systému sledování cen umožňujícího lépe porozumět tomu, jaké faktory určují tržní ceny; zlepšení předvídatelnosti zajišťování zdrojů pro produkty pocházející ze zemí EU v rámci odvětví; podpora iniciativ zaměřených na kvalitu, jako je označování a lepší manipulace a zpracování; šíření informací spotřebitelům; zdraví a výživa; odpovědný rybolov; audit a hodnocení trhu; rozvoj nástrojů pro analýzu hodnotového řetězce a cen; a kontrola správného zavedení opatření na sledování označování a nezákonného, nehlášeného a neregulovaného rybolovu.</s>
      </P>
      <P id="132">
        <s id="315">Z našich fondů - z dalších rybářských fondů - uvolňujeme pro první rok také 20-25 milionů EUR přímo za účelem zahájení dalších projektů ve spolupráci s tímto odvětvím v oblasti sledování trhu, označování, atd.</s>
        <s id="316">Jsme připraveni znovu zahájit rozhovory s členskými státy - ačkoli jsme je právě ukončili - o stávajících operačních programech s cílem zajistit, aby se Evropské rybářské fondy více zaměřily na tyto plány restrukturalizace.</s>
        <s id="317">Usnadňujeme využívání Evropského rybářského fondu.</s>
        <s id="318">Například - uvedu ještě jednu skutečnost - je navrženo zdvojnásobit částky předběžného financování z ERF vyplácené Komisí po přijetí operačních programů ze současných 7 % na 14 % celkového příspěvku ERF.</s>
      </P>
      <P id="133">
        <s id="319">Mám tady dvě poslední záležitosti.</s>
        <s id="320">Paní Fragová uvedla, že jsme toho mohli dříve udělat více.</s>
        <s id="321">Chtěl bych to jen trochu poupravit.</s>
        <s id="322">Mohli jsme to dříve dělat jinak.</s>
        <s id="323">Mohli jsme se vyhnout tomu, abychom motivovali a podporovali nadměrné kapacity a plýtvali vzácnými veřejnými penězi na bezdůvodné obrovské zvyšování kapacit, které daleko přesáhly přiměřeně udržitelný stav našich populací ryb.</s>
      </P>
      <P id="134">
        <s id="324">Co se týče poznámky paní Doyleové, že společná rybářská politika ostudně selhává, s tím prostě nesouhlasím.</s>
        <s id="325">Právě díky společné rybářské politice můžeme předložit navrhovaná společná řešení, jak je tomu nyní, místo abychom byli svědky toho, jak se jednotlivé členské státy společně řítí jako o závod směrem k totální likvidaci rybolovu.</s>
      </P>
    </SPEAKER>
    <SPEAKER ID="299" NAME="Předsedající">
      <P id="135">
        <s id="326">Obdržel jsem šest návrhů usnesení v souladu s čl.</s>
        <s id="327">108 odst.</s>
        <s id="328">5 jednacího řádu.</s>
      </P>
      <P id="136">
        <s id="329">Rozprava je ukončena.</s>
      </P>
      <P id="137">
        <s id="330">Hlasování se bude konat ve čtvrtek.</s>
      </P>
      <P id="138">
        <s id="331">Písemná prohlášení (článek 142)</s>
      </P>
    </SPEAKER>
    <SPEAKER ID="300" NAME="Sylwester Chruszcz" AFFILIATION="NI">
      <P id="139">
        <s id="332">písemně. - (PL) Tato rozprava je velmi důležitá jak pro všechny pobřežní státy, tak i pro spotřebitele.</s>
        <s id="333">Jak upozornil můj předřečník, všichni jsme žili v klamné představě, že se cena ropy nikdy nezvýší.</s>
        <s id="334">Nynější situace je jednoznačně důsledkem mnohaletého zanedbávání a nedostatku představivosti na straně příslušných orgánů.</s>
        <s id="335">Vyplout na moře za účelem rybolovu již v dnešní době není hospodárné.</s>
        <s id="336">Cena za ryby tuto investici nevyváží.</s>
        <s id="337">Velmi mnoho rybářů bude možná nuceno svou profesi opustit, což naruší rovnováhu celého odvětví.</s>
        <s id="338">Zdá se mi, že naléhavým výzvám rybářů byla v minulosti věnována jen velmi malá pozornost.</s>
        <s id="339">V mnoha lidech se probudilo svědomí až po vypuknutí této poslední krize, i když první potíže se v tomto odvětví objevily již před mnoha lety.</s>
        <s id="340">Prozatím neproběhla žádná rozsáhlá faktická a upřímná rozprava o tomto odvětví.</s>
        <s id="341">Musíme tuto hlubokou krizi okamžitě vyřešit a zajistit odvětví rybolovu budoucnost.</s>
      </P>
    </SPEAKER>
    <SPEAKER ID="301" NAME="Sebastiano" AFFILIATION="Nello) Musumeci (UEN">
      <P id="140">
        <s id="342">písemně. - (IT) Během čtyř let se cena ropy v Itálii zvýšila o 240 % v důsledku výrazných spekulací ropných společností, což brání rybářským loďstvům, zvláště malým provozovatelům, nejen pokračovat ve své činnosti, ale i vykompenzovat vysoké náklady na řízení.</s>
        <s id="343">Evropská námořní odvětví jsou na pokraji zhroucení a vysoké náklady na ropu snižují omezené hospodářské marže rybářů.</s>
      </P>
      <P id="141">
        <s id="344">Francie a Itálie ohlásily společnou iniciativu, která se bude vztahovat na další zdroje z Evropské unie.</s>
        <s id="345">Hlavní myšlenkou je zdvojnásobit vnitrostátní práh pro pomoc de minimis tomuto odvětví.</s>
        <s id="346">Toto opatření nicméně nebude stačit k odstranění závažných problémů přetrvávajících v odvětví rybolovu, které již navíc čelí krizi.</s>
      </P>
      <P id="142">
        <s id="347">Evropský komisař pro rybolov Joe Borg si myslí, že možným řešením je rychlá pomoc, ale také trvá na tom, že z dlouhodobého hlediska spočívá řešení krize v odvětví v restrukturalizaci loďstva směrem k menší velikosti a menší energetické náročnosti.</s>
      </P>
      <P id="143">
        <s id="348">I když se s návrhem na používání plavidel s menší spotřebou ropy mohu ztotožnit, je stále naprosto nezbytné najít spravedlivý způsob pomoci rybářům překonat tuto těžkou krizi a zachránit bezpočet rodin před hrozbou děsivé chudoby.</s>
      </P>
    </SPEAKER>
  </CHAPTER>
</document>
